<html lang="IT"><head><meta content="IT" name="DC.language"><meta content="EUR-Lex - 32002L0058 - IT" name="DC.title"><meta content="mercato interno, ravvicinamento delle legislazioni, tutela dei consumatori, telecomunicazioni, trattamento dei dati, dati personali, protezione della vita privata, posta elettronica, telecomunicazione, rete di trasmissione, ravvicinamento delle legislazioni, attrezzatura elettronica, protezione dei dati, " name="DC.subject"><meta content="Direttiva 2002/58/CE del Parlamento europeo e del Consiglio, del 12 luglio 2002, relativa al trattamento dei dati personali e alla tutela della vita privata nel settore delle comunicazioni elettroniche (direttiva relativa alla vita privata e alle comunicazioni elettroniche)  " name="DC.description"><meta content="text/html; charset=UTF-8" http-equiv="Content-Type" name="DC.type"><meta content="Gazzetta ufficiale n. L 201 del 31/07/2002 pag. 0037 - 0047; " name="DC.source"><meta content="OPOCE" name="DC.publisher"><meta content="http://europa.eu.int/eur-lex/lex/LexUriServ/LexUriServ.do?uri=CELEX:32002L0058:IT:HTML" name="DC.identifier" scheme="URI"><style media="all" type="text/css">@import url(./../../../../css/generic.css);
</style><link href="CELEX-32002L0058-IT-TXT_files/generic-print.css" media="print" rel="stylesheet" type="text/css"><title>EUR-Lex - 32002L0058 - IT</title></head><body>
<div id="banner">
<a name="top" shape="rect"></a>
<div class="bglang">
<p class="bglang">
<a accesskey="8" class="langue" href="http://eur-lex.europa.eu/legal-content/editorial/legal_notice.htm" shape="rect"><b>Avis juridique important</b></a>
<br clear="none">
</p>
</div>
<div class="bgtool">
<em class="none">|</em>
</div>
</div>
<a name="top" shape="rect"></a>
<h1>32002L0058</h1>
<p>
<strong>Direttiva 2002/58/CE del Parlamento europeo e del Consiglio, del
 12 luglio 2002, relativa al trattamento dei dati personali e alla 
tutela della vita privata nel settore delle comunicazioni elettroniche 
(direttiva relativa alla vita privata e alle comunicazioni elettroniche)
  </strong>
<br clear="none">
<em>
<br clear="none">Gazzetta ufficiale n. L 201 del 31/07/2002 pag. 0037 - 0047<br clear="none"> </em>
</p>
<br clear="none">
<div id="TexteOnly">
<p>
<txt_te>
</txt_te></p><p>Direttiva 2002/58/CE del Parlamento europeo e del Consiglio</p><p>del 12 luglio 2002</p><p>relativa
 al trattamento dei dati personali e alla tutela della vita privata nel 
settore delle comunicazioni elettroniche (direttiva relativa alla vita 
privata e alle comunicazioni elettroniche)</p><p></p><p>IL PARLAMENTO EUROPEO E IL CONSIGLIO DELL'UNIONE EUROPEA,</p><p>visto il trattato che istituisce la Comunità europea, in particolare l'articolo 95,</p><p>vista la proposta della Commissione(1),</p><p>visto il parere del Comitato economico e sociale(2),</p><p>visto il parere del Comitato delle regioni,</p><p>deliberando secondo la procedura di cui all'articolo 251 del trattato(3),</p><p>considerando quanto segue:</p><p>(1)
 La direttiva 95/46/CE del Parlamento europeo e del Consiglio, del 24 
ottobre 1995, relativa alla tutela delle persone fisiche con riguardo al
 trattamento dei dati personali, nonché alla libera circolazione di tali
 dati(4) richiede che gli Stati membri assicurino la tutela dei diritti e
 delle libertà delle persone fisiche con riguardo al trattamento dei 
dati personali, e particolarmente del diritto alla vita privata, al fine
 di garantire il libero flusso dei dati personali nella Comunità.</p><p>(2)
 La presente direttiva mira a rispettare i diritti fondamentali e si 
attiene ai principi riconosciuti in particolare dalla Carta dei diritti 
fondamentali dell'Unione europea. In particolare, la presente direttiva 
mira a garantire il pieno rispetto dei diritti di cui agli articoli 7 e 8
 di tale Carta.</p><p>(3) La riservatezza nelle comunicazioni è 
garantita conformemente agli strumenti internazionali relativi ai 
diritti dell'uomo, in particolare alla convenzione europea per la 
protezione dei diritti dell'uomo e delle libertà fondamentali e alle 
costituzioni degli Stati membri.</p><p>(4) La direttiva 97/66/CE del 
Parlamento europeo e del Consiglio, del 15 dicembre 1997, sul 
trattamento dei dati personali e sulla tutela della vita privata nel 
settore delle telecomunicazioni(5) ha tradotto i principi enunciati 
dalla direttiva 95/46/CE in norme specifiche per il settore delle 
telecomunicazioni. La direttiva 97/66/CE deve essere adeguata agli 
sviluppi verificatisi nei mercati e nelle tecnologie dei servizi di 
comunicazione elettronica, in guisa da fornire un pari livello di tutela
 dei dati personali e della vita privata agli utenti dei servizi di 
comunicazione elettronica accessibili al pubblico, indipendentemente 
dalle tecnologie utilizzate. Tale direttiva dovrebbe pertanto essere 
abrogata e sostituita dalla presente direttiva.</p><p>(5) Nelle reti 
pubbliche di comunicazione della Comunità è in atto l'introduzione di 
nuove tecnologie digitali avanzate che pongono esigenze specifiche con 
riguardo alla tutela dei dati personali e della vita privata degli 
utenti. Lo sviluppo della società dell'informazione è caratterizzato 
dall'introduzione di nuovi servizi di comunicazione elettronica. 
L'accesso alle reti digitali mobili è ormai a disposizione e alla 
portata di un vasto pubblico. Queste reti digitali hanno grandi capacità
 e possibilità di trattare i dati personali. Il positivo sviluppo 
transfrontaliero di questi servizi dipende in parte dalla fiducia che 
essi riscuoteranno presso gli utenti in relazione alla loro capacità di 
tutelare la loro vita privata.</p><p>(6) L'Internet ha sconvolto le 
tradizionali strutture del mercato fornendo un'infrastruttura mondiale 
comune per la fornitura di un'ampia serie di servizi di comunicazione 
elettronica. I servizi di comunicazione elettronica accessibili al 
pubblico attraverso l'Internet aprono nuove possibilità agli utenti ma 
rappresentano anche nuovi pericoli per i loro dati personali e la loro 
vita privata.</p><p>(7) Nel settore delle reti pubbliche di 
comunicazione occorre adottare disposizioni legislative, regolamentari e
 tecniche specificamente finalizzate a tutelare i diritti e le libertà 
fondamentali delle persone fisiche e i legittimi interessi delle persone
 giuridiche, con particolare riferimento all'accresciuta capacità di 
memorizzazione e trattamento dei dati relativi agli abbonati e agli 
utenti.</p><p>(8) Occorre armonizzare le disposizioni legislative, 
regolamentari e tecniche adottate dagli Stati membri in materia di 
tutela dei dati personali, della vita privata nonché del legittimo 
interesse delle persone giuridiche nel settore delle comunicazioni 
elettroniche affinché non sorgano ostacoli nel mercato interno delle 
comunicazioni elettroniche, ai sensi dell'articolo 14 del trattato. 
L'armonizzazione dovrebbe limitarsi alle prescrizioni necessarie per 
garantire che non vengano ostacolate la promozione e lo sviluppo di 
nuovi servizi e reti di comunicazione elettronica tra Stati membri.</p><p>(9)
 È opportuno che gli Stati membri, i fornitori e gli utenti interessati,
 come pure gli organi comunitari competenti, cooperino all'introduzione e
 allo sviluppo delle tecnologie pertinenti laddove ciò sia necessario 
per realizzare le garanzie previste dalla presente direttiva, tenuto 
debito conto dell'obiettivo di ridurre al minimo il trattamento dei dati
 personali e di utilizzare dati anonimi o pseudonimi nella misura del 
possibile.</p><p>(10) Nel settore delle comunicazioni elettroniche trova
 applicazione la direttiva 95/46/CE, in particolare per quanto riguarda 
tutti gli aspetti relativi alla tutela dei diritti e delle libertà 
fondamentali non specificamente disciplinati dalle disposizioni della 
presente direttiva, compresi gli obblighi del responsabile e i diritti 
delle persone fisiche. La direttiva 95/46/CE si applica ai servizi di 
comunicazione non accessibili al pubblico.</p><p>(11) La presente 
direttiva, analogamente alla direttiva 95/46/CE, non affronta le 
questioni relative alla tutela dei diritti e delle libertà fondamentali 
inerenti ad attività che non sono disciplinate dal diritto comunitario. 
Lascia pertanto inalterato l'equilibrio esistente tra il diritto dei 
cittadini alla vita privata e la possibilità per gli Stati membri di 
prendere i provvedimenti di cui all'articolo 15, paragrafo 1, della 
presente direttiva, necessari per tutelare la sicurezza pubblica, la 
difesa, la sicurezza dello Stato (compreso il benessere economico dello 
Stato ove le attività siano connesse a questioni di sicurezza dello 
Stato) e l'applicazione della legge penale. Di conseguenza la presente 
direttiva non pregiudica la facoltà degli Stati membri di effettuare 
intercettazioni legali di comunicazioni elettroniche o di prendere altre
 misure, se necessario, per ciascuno di tali scopi e conformemente alla 
Convenzione europea di salvaguardia dei diritti dell'uomo e delle 
libertà fondamentali, come interpretata dalle sentenze della Corte 
europea dei diritti dell'uomo. Tali misure devono essere appropriate, 
strettamente proporzionate allo scopo perseguito, necessarie in una 
società democratica ed essere soggette ad idonee garanzie conformemente 
alla precitata Convenzione europea di salvaguardia dei diritti dell'uomo
 e delle libertà fondamentali.</p><p>(12) Gli abbonati ad un servizio di
 comunicazione elettronica accessibile al pubblico possono essere 
persone fisiche o persone giuridiche. La presente direttiva, integrando 
la direttiva 95/46/CE, è volta a tutelare i diritti fondamentali delle 
persone fisiche e in particolare il loro diritto alla vita privata, 
nonché i legittimi interessi delle persone giuridiche. La presente 
direttiva non comporta in alcun caso per gli Stati membri l'obbligo di 
estendere l'applicazione della direttiva 95/46/CE alla tutela dei 
legittimi interessi delle persone giuridiche, tutela che è assicurata 
nel quadro della vigente normativa comunitaria e nazionale.</p><p>(13) 
Il rapporto contrattuale tra abbonato e fornitore di servizi può 
comportare un versamento unico o periodico per il servizio fornito o che
 deve essere fornito. Anche le schede prepagate sono considerate un 
contratto.</p><p>(14) I dati relativi all'ubicazione possono riferirsi 
alla latitudine, longitudine ed altitudine dell'apparecchio terminale 
dell'utente, alla direzione di viaggio, al livello di accuratezza 
dell'informazione sull'ubicazione, all'identificazione della cella di 
rete in cui l'apparecchio terminale è ubicato in un determinato momento,
 e al momento in cui l'informazione sull'ubicazione è stata registrata.</p><p>(15)
 Una comunicazione può comprendere qualsiasi informazione relativa al 
nome, al numero e all'indirizzo fornita da chi emette la comunicazione o
 dall'utente di un collegamento al fine di effettuare la comunicazione. I
 dati relativi al traffico possono comprendere qualsiasi traslazione 
dell'informazione da parte della rete sulla quale la comunicazione è 
trasmessa allo scopo di effettuare la trasmissione. I dati relativi al 
traffico possono tra l'altro consistere in dati che si riferiscono 
all'instradamento, alla durata, al tempo o al volume di una 
comunicazione, al protocollo usato, all'ubicazione dell'apparecchio 
terminale di chi invia o riceve, alla rete sulla quale la comunicazione 
si origina o termina, all'inizio, alla fine o alla durata di un 
collegamento. Possono anche consistere nel formato in cui la 
comunicazione è trasmessa dalla rete.</p><p>(16) Le informazioni 
trasmesse nel quadro di un servizio di radiodiffusione tramite una rete 
di comunicazione pubblica sono destinate a un pubblico potenzialmente 
illimitato e non costituiscono una comunicazione ai sensi della presente
 direttiva. Comunque, nei casi in cui il singolo abbonato o utente che 
riceve tali informazioni possa essere identificato, per esempio con 
servizi video on demand, le informazioni trasmesse rientrano nella 
nozione di comunicazione ai sensi della presente direttiva.</p><p>(17) 
Ai fini della presente direttiva il consenso dell'utente o 
dell'abbonato, senza considerare se quest'ultimo sia una persona fisica o
 giuridica, dovrebbe avere lo stesso significato del consenso della 
persona interessata come definito ed ulteriormente determinato nella 
direttiva 95/46/CE. Il consenso può essere fornito secondo qualsiasi 
modalità appropriata che consenta all'utente di esprimere liberamente e 
in conoscenza di causa i suoi desideri specifici, compresa la selezione 
di un'apposita casella nel caso di un sito Internet.</p><p>(18) Servizi a
 valore aggiunto possono consistere ad esempio in consigli sui pacchetti
 tariffari meno costosi, orientamento stradale, informazioni sul 
traffico, previsioni meteorologiche, e informazioni turistiche.</p><p>(19)
 L'applicazione di taluni requisiti relativi alla presentazione ed alla 
restrizione dell'identificazione della linea chiamante e collegata e al 
trasferimento automatico di chiamate a linee collegate a centrali 
analogiche non dovrebbe essere resa obbligatoria in casi specifici in 
cui tale applicazione risulti essere tecnicamente impossibile o richieda
 uno sforzo economico sproporzionato. È importante che le parti 
interessati siano informate di tali casi e che gli Stati membri li 
notifichino alla Commissione.</p><p>(20) I fornitori di servizi 
dovrebbero adottare misure appropriate per salvaguardare la sicurezza 
dei servizi da essi offerti, se necessario congiuntamente al fornitore 
della rete, e dovrebbero informare gli abbonati sui particolari rischi 
di violazione della sicurezza della rete. Tali rischi possono 
presentarsi segnatamente per i servizi di comunicazione elettronica su 
una rete aperta come l'Internet o la telefonia mobile analogica. È di 
particolare importanza per gli utenti e gli abbonati di tali servizi 
essere pienamente informati dal loro fornitore di servizi dell'esistenza
 di rischi alla sicurezza al di fuori della portata dei possibili rimedi
 esperibili dal fornitore stesso. I fornitori di servizi che offrono 
servizi di comunicazione elettronica accessibili al pubblico su Internet
 dovrebbero informare gli utenti e gli abbonati delle misure che questi 
ultimi possono prendere per proteggere la sicurezza delle loro 
comunicazioni, ad esempio attraverso l'uso di particolari tipi di 
programmi o tecniche di criptaggio. L'obbligo di informare gli abbonati 
su particolari rischi relativi alla sicurezza non esonera il fornitore 
di servizi dall'obbligo di prendere, a sue proprie spese, provvedimenti 
adeguati ed immediati per rimediare a tutti i nuovi, imprevisti rischi 
relativi alla sicurezza e ristabilire il normale livello di sicurezza 
del servizio. La fornitura all'abbonato di informazioni sui rischi 
relativi alla sicurezza dovrebbe essere gratuita fatta eccezione per i 
costi nominali che l'abbonato può sostenere quando riceve o prende 
conoscenza delle informazioni, per esempio scaricando un messaggio di 
posta elettronica. La sicurezza viene valutata alla luce dell'articolo 
17 della direttiva 95/46/CE.</p><p>(21) Occorre prendere misure per 
prevenire l'accesso non autorizzato alle comunicazioni al fine di 
tutelare la riservatezza delle comunicazioni realizzate attraverso reti 
pubbliche di comunicazione e servizi di comunicazione elettronica 
accessibili al pubblico compreso il loro contenuto e qualsiasi dato ad 
esse relativo. La legislazione di alcuni Stati membri vieta soltanto 
l'accesso intenzionale non autorizzato alle comunicazioni.</p><p>(22) Il
 divieto di memorizzare comunicazioni e i relativi dati sul traffico da 
parte di persone diverse dagli utenti o senza il loro consenso non è 
inteso a vietare eventuali memorizzazioni automatiche, intermedie e 
temporanee di tali informazioni fintanto che ciò viene fatto unicamente a
 scopo di trasmissione nella rete di comunicazione elettronica e a 
condizione che l'informazione non sia memorizzata per un periodo 
superiore a quanto necessario per la trasmissione e ai fini della 
gestione del traffico e che durante il periodo di memorizzazione sia 
assicurata la riservatezza dell'informazione. Ove ciò sia necessario per
 rendere più efficiente l'inoltro di tutte le informazioni accessibili 
al pubblico ad altri destinatari del servizio su loro richiesta, la 
presente direttiva non osta a che tali informazioni possano essere 
ulteriormente memorizzate, a condizione che esse siano in ogni caso 
accessibili al pubblico senza restrizioni e che tutti i dati che si 
riferiscono ai singoli abbonati o utenti che richiedono tali 
informazioni siano cancellati.</p><p>(23) La riservatezza delle 
comunicazioni dovrebbe essere assicurata anche nel quadro di legittime 
prassi commerciali. Ove necessario e legalmente autorizzato, le 
comunicazioni possono essere registrate allo scopo di fornire la prova 
di una transazione commerciale. La direttiva 95/46/CE si applica a tale 
trattamento. Le parti in comunicazione dovrebbero essere informate sulla
 registrazione, il suo scopo e la durata della sua memorizzazione 
preventivamente alla stessa. La comunicazione registrata dovrebbe essere
 cancellata non appena possibile ed in ogni caso non oltre la fine del 
periodo durante il quale la transazione può essere impugnata 
legittimamente.</p><p>(24) Le apparecchiature terminali degli utenti di 
reti di comunicazione elettronica e qualsiasi informazione archiviata in
 tali apparecchiature fanno parte della sfera privata dell'utente, che 
deve essere tutelata ai sensi della convenzione europea per la 
protezione dei diritti dell'uomo e delle libertà fondamentali. I 
cosiddetti software spia, bachi invisibili ("web bugs"), identificatori 
occulti ed altri dispositivi analoghi possono introdursi nel terminale 
dell'utente a sua insaputa al fine di avere accesso ad informazioni, 
archiviare informazioni occulte o seguire le attività dell'utente e 
possono costituire una grave intrusione nella vita privata di tale 
utente. L'uso di tali dispositivi dovrebbe essere consentito unicamente 
per scopi legittimi e l'utente interessato dovrebbe esserne a 
conoscenza.</p><p>(25) Tuttavia, tali dispositivi, per esempio i 
cosiddetti marcatori ("cookies"), possono rappresentare uno strumento 
legittimo e utile, per esempio per l'analisi dell'efficacia della 
progettazione di siti web e della pubblicità, nonché per verificare 
l'identità di utenti che effettuano transazioni "on-line". Allorché tali
 dispositivi, ad esempio i marcatori ("cookies"), sono destinati a scopi
 legittimi, come facilitare la fornitura di servizi della società 
dell'informazione, il loro uso dovrebbe essere consentito purché siano 
fornite agli utenti informazioni chiare e precise, a norma della 
direttiva 95/46/CE, sugli scopi dei marcatori o di dispositivi analoghi 
per assicurare che gli utenti siano a conoscenza delle informazioni 
registrate sull'apparecchiatura terminale che stanno utilizzando. Gli 
utenti dovrebbero avere la possibilità di rifiutare che un marcatore o 
un dispositivo analogo sia installato nella loro apparecchiatura 
terminale. Ciò riveste particolare importanza qualora utenti diversi 
dall'utente originario abbiano accesso alle apparecchiature terminali e 
quindi a dati contenenti informazioni sensibili in relazione alla vita 
privata che sono contenuti in tali apparecchiature. L'offerta di 
informazioni e del diritto di opporsi può essere fornita una sola volta 
per l'uso dei vari dispositivi da installare sull'attrezzatura terminale
 dell'utente durante la stessa connessione e applicarsi anche a tutti 
gli usi successivi, che possono essere fatti, di tali dispositivi 
durante successive connessioni. Le modalità di comunicazione delle 
informazioni, dell'offerta del diritto al rifiuto o della richiesta del 
consenso dovrebbero essere il più possibile chiare e comprensibili. 
L'accesso al contenuto di un sito Internet specifico può tuttavia 
continuare ad essere subordinato all'accettazione in conoscenza di causa
 di un marcatore o di un dispositivo analogo, se utilizzato per scopi 
legittimi.</p><p>(26) I dati relativi agli abbonati sottoposti a 
trattamento nell'ambito di reti di comunicazione elettronica per 
stabilire i collegamenti e per trasmettere informazioni contengono 
informazioni sulla vita privata delle persone fisiche e riguardano il 
diritto al rispetto della loro corrispondenza o i legittimi interessi 
delle persone giuridiche. Tali dati possono essere memorizzati solo 
nella misura necessaria per la fornitura del servizio ai fini della 
fatturazione e del pagamento per l'interconnessione, nonché per un 
periodo di tempo limitato. Qualsiasi ulteriore trattamento di tali dati 
che il fornitore dei servizi di comunicazione elettronica accessibili al
 pubblico volesse effettuare per la commercializzazione dei servizi di 
comunicazione elettronica o per la fornitura di servizi a valore 
aggiunto può essere autorizzato soltanto se l'abbonato abbia espresso il
 proprio consenso in base ad informazioni esaurienti ed accurate date 
dal fornitore dei servizi di comunicazione elettronica accessibili al 
pubblico circa la natura dei successivi trattamenti che egli intende 
effettuare e circa il diritto dell'abbonato di non dare o di revocare il
 proprio consenso a tale trattamento. I dati relativi al traffico 
utilizzati per la commercializzazione dei servizi di comunicazione o per
 la fornitura di servizi a valore aggiunto dovrebbero inoltre essere 
cancellati o resi anonimi dopo che il servizio è stato fornito. I 
fornitori dei servizi dovrebbero informare sempre i loro abbonati 
riguardo alla natura dei dati che stanno sottoponendo a trattamento, 
nonché agli scopi e alla durata del trattamento stesso.</p><p>(27) Il 
momento esatto del completamento della trasmissione di una 
comunicazione, dopo il quale i dati relativi al traffico dovrebbero 
essere cancellati salvo ai fini di fatturazione, può dipendere dal tipo 
di servizio di comunicazione elettronica che è fornito. Per esempio per 
una chiamata di telefonia vocale la trasmissione sarà completata quando 
uno dei due utenti termina il collegamento. Per la posta elettronica la 
trasmissione è completata quando il destinatario prende conoscenza del 
messaggio, di solito dal server del suo fornitore di servizi.</p><p>(28)
 L'obbligo di cancellare o di rendere anonimi i dati relativi al 
traffico quando non sono più necessari ai fini della trasmissione di una
 comunicazione non contraddice le procedure utilizzate su Internet, come
 la realizzazione di copie "cache", nel sistema dei nomi di dominio, di 
indirizzi IP o la realizzazione di copie "cache" di un indirizzo IP 
legato ad un indirizzo fisico o l'uso di informazioni riguardanti 
l'utente per controllare il diritto d'accesso a reti o servizi.</p><p>(29)
 Il fornitore di servizi può trattare i dati sul traffico relativi agli 
abbonati ed agli utenti ove necessario in singoli casi per individuare 
problemi tecnici od errori materiali nella trasmissione delle 
comunicazioni. I dati relativi al traffico necessari ai fini della 
fatturazione possono anche essere sottoposti a trattamento da parte del 
fornitore per accertare e sospendere la frode che consiste nell'uso del 
servizio di comunicazione elettronica senza il corrispondente pagamento.</p><p>(30)
 I sistemi per la fornitura di reti e servizi di comunicazione 
elettronica dovrebbero essere progettati per limitare al minimo la 
quantità di dati personali necessari. Tutte le attività relative alla 
fornitura del servizio di comunicazione elettronica che va oltre la 
trasmissione di una comunicazione e la relativa fatturazione dovrebbero 
essere basate su dati relativi al traffico aggregati che non possono 
essere collegati agli abbonati o utenti. Tali attività, se non possono 
essere basate su dati aggregati, dovrebbero essere considerate come 
servizi a valore aggiunto per i quali è necessario il consenso 
dell'abbonato.</p><p>(31) Si stabilirà se il consenso necessario per il 
trattamento dei dati personali per fornire un particolare servizio a 
valore aggiunto debba essere ottenuto dall'utente o dall'abbonato in 
base ai dati che devono essere trattati e al tipo di servizio da fornire
 nonché alla possibilità tecnica, procedurale e contrattuale di 
distinguere l'individuo che usa un servizio di comunicazione elettronica
 dalla persona giuridica o fisica che si è abbonata.</p><p>(32) Se il 
fornitore di un servizio di comunicazione elettronica o di un servizio a
 valore aggiunto fa ricorso a forme di subappalto a un'altra impresa per
 il trattamento dei dati personali necessari per la fornitura di tali 
servizi, questo subappalto ed il conseguente trattamento dei dati 
dovrebbe essere nella piena osservanza delle disposizioni relative ai 
responsabili e agli incaricati del trattamento e dei dati personali come
 riportato nella direttiva 95/46/CE. Se la fornitura di un servizio a 
valore aggiunto richiede che i dati relativi al traffico o 
all'ubicazione siano inviati da un fornitore di servizi di comunicazione
 elettronica a un fornitore di servizi a valore aggiunto, gli abbonati o
 utenti a cui i dati si riferiscono dovrebbero essere pienamente 
informati di questo invio prima di dare il loro consenso al trattamento 
dei dati.</p><p>(33) L'introduzione di fatture dettagliate ha aumentato 
le possibilità dell'abbonato di verificare l'esattezza delle somme 
addebitate dal fornitore del servizio ma, al tempo stesso, può mettere 
in pericolo la vita privata degli utenti dei servizi di comunicazione 
elettronica accessibili al pubblico. Pertanto, per tutelare la vita 
privata degli utenti, gli Stati membri dovrebbero incoraggiare lo 
sviluppo di opzioni per i servizi di comunicazione elettronica, quali 
possibilità alternative di pagamento che permettano un accesso anonimo o
 rigorosamente privato ai servizi di comunicazione elettronica 
accessibili al pubblico, per esempio carte telefoniche o possibilità di 
pagamento con carta di credito. Allo stesso scopo, gli Stati membri 
possono chiedere agli operatori di offrire ai loro abbonati un tipo 
diverso di fattura dettagliata, dalla quale è stato omesso un certo 
numero di cifre dei numeri chiamati.</p><p>(34) Con riguardo 
all'identificazione della linea chiamante è necessario tutelare il 
diritto dell'autore della chiamata di eliminare l'indicazione della 
linea dalla quale si effettua la chiamata, nonché il diritto del 
chiamato di respingere chiamate da linee non identificate. In casi 
specifici esistono giustificati motivi per disattivare la soppressione 
dell'indicazione della linea chiamante. Alcuni abbonati, in particolare 
le linee di assistenza e servizi analoghi, hanno interesse a garantire 
l'anonimato dei loro chiamanti. Con riferimento all'identificazione 
della linea collegata, è necessario tutelare il diritto e il legittimo 
interesse del chiamato a sopprimere l'indicazione della linea alla quale
 il chiamante è realmente collegato, in particolare in caso di chiamate 
trasferite. I fornitori di servizi di comunicazione elettronica 
accessibili al pubblico dovrebbero informare i loro abbonati 
dell'esistenza nella rete dell'indicazione della linea chiamante e 
collegata, nonché di tutti i servizi offerti in base all'identificazione
 della linea chiamante e collegata, come pure delle opzioni disponibili 
per la salvaguardia della vita privata. Ciò permetterà agli abbonati di 
operare una scelta consapevole in merito alle possibilità di cui 
desiderano avvalersi a tutela della loro vita privata. Le opzioni per la
 salvaguardia della vita privata offerte linea per linea non devono 
necessariamente essere disponibili come servizio di rete automatico, ma 
possono configurarsi come un servizio disponibile su richiesta rivolta 
al fornitore del servizio di comunicazione elettronica accessibile al 
pubblico.</p><p>(35) Nelle reti mobili digitali i dati relativi 
all'ubicazione, che consentono di determinare la posizione geografica 
dell'apparecchiatura terminale dell'utente mobile vengono sottoposti a 
trattamento in modo da consentire la trasmissione di comunicazioni. Tali
 dati sono quelli relativi al traffico di cui all'articolo 6 della 
presente direttiva. Tuttavia, in aggiunta ad essi, le reti mobili 
digitali possono avere la capacità di trattare dati relativi 
all'ubicazione che possiedono un grado di precisione molto maggiore di 
quello necessario per la trasmissione delle comunicazioni e che vengono 
utilizzati per fornire servizi a valore aggiunto, come i servizi che 
forniscono informazioni individuali sul traffico e radioguida. Il 
trattamento di dati siffatti ai fini della fornitura di servizi a valore
 aggiunto dovrebbe essere autorizzato soltanto previo esplicito consenso
 dell'abbonato. Anche in questo caso, tuttavia, gli abbonati dovrebbero 
disporre, gratuitamente, di un mezzo semplice per bloccare 
temporaneamente il trattamento dei dati relativi alla loro ubicazione.</p><p>(36)
 Gli Stati membri possono limitare il diritto alla vita privata degli 
utenti e degli abbonati riguardo all'identificazione della linea 
chiamante allorché ciò sia necessario per identificare le chiamate 
importune, e riguardo all'identificazione della linea chiamante e ai 
dati relativi all'ubicazione allorché ciò sia necessario per consentire 
ai servizi di emergenza di svolgere il loro compito nel modo più 
efficace possibile. A tale scopo gli Stati membri possono adottare 
disposizioni specifiche per autorizzare i fornitori di servizi di 
comunicazione elettronica a fornire l'accesso all'identificazione della 
linea chiamante e ai dati relativi all'ubicazione senza il previo 
consenso degli utenti o abbonati interessati.</p><p>(37) Occorre 
prevedere misure per tutelare gli abbonati dal disturbo che può essere 
causato dal trasferimento automatico di chiamate da parte di altri. 
Inoltre, in tali casi, l'abbonato deve avere la possibilità di impedire 
che le chiamate trasferite siano inoltrate sul suo terminale, mediante 
una semplice richiesta al fornitore del servizio di comunicazione 
elettronica accessibile al pubblico.</p><p>(38) Gli elenchi degli 
abbonati ai servizi di comunicazione elettronica sono pubblici ed 
ampiamente distribuiti. Il rispetto della vita privata delle persone 
fisiche e i legittimi interessi delle persone giuridiche postulano, per 
gli abbonati, il diritto di determinare se i loro dati personali possano
 essere pubblicati in un elenco e, in caso affermativo, quali. È 
opportuno che i fornitori di elenchi pubblici informino gli abbonati che
 vi figureranno degli scopi dell'elenco stesso e di ogni specifico 
impiego che possa essere fatto delle versioni elettroniche degli elenchi
 pubblici, in particolare mediante le funzioni di ricerca incorporate 
nel software, come ad esempio le funzioni di ricerca inversa che 
consentono agli utenti dell'elenco di risalire al nome e all'indirizzo 
dell'abbonato in base al solo numero telefonico.</p><p>(39) L'obbligo di
 informare gli abbonati sugli scopi di elenchi pubblici in cui i loro 
dati personali devono essere inclusi dovrebbe essere imposto alla parte 
che raccoglie i dati per tale inclusione. Se i dati possono essere 
trasmessi a uno o più terzi, l'abbonato dovrebbe essere informato su 
questa possibilità e sul ricevente o sulle categorie di possibili 
riceventi. Le trasmissioni dovrebbero essere soggette alla condizione 
che i dati non possono essere usati per scopi diversi da quelli per cui 
sono stati raccolti. Se la parte che raccoglie i dati dall'abbonato o i 
terzi a cui i dati sono stati trasmessi desiderano usarli per uno scopo 
ulteriore, la parte che ha raccolto i dati in origine o il terzo a cui i
 dati sono stati trasmessi deve ottenere nuovamente il consenso 
dell'abbonato.</p><p>(40) Occorre prevedere misure per tutelare gli 
abbonati da interferenze nella loro vita privata mediante comunicazioni 
indesiderate a scopo di commercializzazione diretta, in particolare 
mediante dispositivi automatici di chiamata, telefax o posta 
elettronica, compresi i messaggi SMS. Tali forme di comunicazioni 
commerciali indesiderate possono da un lato essere relativamente facili 
ed economiche da inviare e dall'altro imporre un onere e/o un costo al 
destinatario. Inoltre, in taluni casi il loro volume può causare 
difficoltà per le reti di comunicazione elettronica e le apparecchiature
 terminali. Per tali forme di comunicazioni indesiderate a scopo di 
commercializzazione diretta è giustificato prevedere che le relative 
chiamate possano essere inviate ai destinatari solo previo consenso 
esplicito di questi ultimi. Il mercato unico prevede un approccio 
armonizzato per garantire norme semplici a livello comunitario per le 
aziende e gli utenti.</p><p>(41) Nel contesto di una relazione di 
clientela già esistente è ragionevole consentire l'uso delle coordinate 
elettroniche per offrire prodotti o servizi analoghi, ma unicamente da 
parte della medesima società che ha ottenuto le coordinate elettroniche a
 norma della direttiva 95/46/CE. Allorché tali coordinate sono ottenute,
 il cliente dovrebbe essere informato sul loro uso successivo a scopi di
 commercializzazione diretta in maniera chiara e distinta, ed avere la 
possibilità di rifiutare tale uso. Tale opportunità dovrebbe continuare 
ad essere offerta gratuitamente per ogni successivo messaggio a scopi di
 commercializzazione diretta, ad eccezione degli eventuali costi 
relativi alla trasmissione del suo rifiuto.</p><p>(42) Altre forme di 
commercializzazione diretta che siano più onerose per il mittente e non 
impongano costi finanziari per gli abbonati e gli utenti, quali chiamate
 telefoniche vocali interpersonali, possono giustificare il mantenimento
 di un sistema che dà agli abbonati o agli utenti la possibilità di 
indicare che non desiderano ricevere siffatte chiamate. Ciò nondimeno, 
al fine di non ridurre i livelli di tutela della vita privata esistenti,
 gli Stati membri dovrebbero essere autorizzati a mantenere sistemi 
nazionali che autorizzano tali chiamate unicamente destinate agli 
abbonati e agli utenti che hanno fornito il loro consenso preliminare.</p><p>(43)
 Al fine di facilitare l'attuazione efficace delle norme comunitarie in 
materia di messaggi indesiderati a scopi di commercializzazione diretta,
 occorre proibire l'uso di false identità o falsi indirizzi o numeri di 
risposta allorché sono inviati messaggi indesiderati a scopi di 
commercializzazione diretta.</p><p>(44) Taluni sistemi di posta 
elettronica consentono agli abbonati di vedere il mittente e l'oggetto 
di una e-mail e, inoltre, di cancellare il messaggio senza dover 
scaricare il resto del contenuto dell'e-mail o degli allegati, riducendo
 quindi i costi che potrebbero derivare dallo scaricamento di e-mail o 
allegati indesiderati. Queste modalità possono continuare ad essere 
utili in taluni casi come strumento supplementare rispetto ai requisiti 
generali stabiliti dalla presente direttiva.</p><p>(45) La presente 
direttiva non pregiudica le misure che gli Stati membri prendono per 
tutelare legittimi interessi delle persone giuridiche in relazione a 
comunicazioni indesiderate a scopo di commercializzazione diretta. 
Allorquando gli Stati membri costituiscono un registro "opt-out" per 
siffatte chiamate a persone giuridiche, principalmente imprese, sono 
pienamente applicabili le disposizioni dell'articolo 7 della direttiva 
2000/31/CE del Parlamento europeo e del Consiglio, dell'8 giugno 2000, 
relativa a taluni aspetti giuridici dei servizi della società 
dell'informazione, in particolare il commercio elettronico, nel mercato 
interno(6) (direttiva sul commercio elettronico).</p><p>(46) Le 
funzionalità necessarie per la fornitura di servizi di comunicazione 
elettronica possono essere incorporate nella rete o in una parte 
qualsiasi dell'apparecchiatura terminale dell'utente, compreso il 
software. La tutela dei dati personali e della vita privata dell'utente 
di servizi di comunicazione elettronica accessibili al pubblico dovrebbe
 essere indipendente dalla configurazione delle varie componenti 
necessarie a fornire il servizio e dalla distribuzione delle necessarie 
funzionalità tra queste componenti. La direttiva 95/46/CE contempla 
tutti i tipi di trattamento dei dati personali, indipendentemente dalla 
tecnologia utilizzata. L'esistenza di norme specifiche per i servizi di 
comunicazione elettronica, oltre che di norme generali per le altre 
componenti necessarie per la fornitura di tali servizi, non sempre 
agevola la tutela dei dati personali e della vita privata in modo 
tecnologicamente neutrale. Può essere pertanto necessario adottare 
provvedimenti che prescrivano ai fabbricanti di taluni tipi di 
apparecchiature impiegate per i servizi di comunicazione elettronica di 
costruire il loro prodotto in modo da incorporarvi dispositivi che 
garantiscano la tutela dei dati personali e della vita privata 
dell'utente e dell'abbonato. L'adozione di tali provvedimenti a norma 
della direttiva 1999/5/CE del Parlamento europeo e del Consiglio, del 9 
marzo 1999, riguardante le apparecchiature radio e le apparecchiature 
terminali di telecomunicazione e il reciproco riconoscimento della loro 
conformità(7), avrà l'effetto di armonizzare l'introduzione nelle 
apparecchiature di comunicazione elettronica di determinate 
caratteristiche tecniche, compresi i software, volte a tutelare i dati 
secondo modalità compatibili con il buon funzionamento del mercato 
unico.</p><p>(47) La normativa nazionale dovrebbe prevedere la 
possibilità di adire gli organi giurisdizionali, nei casi in cui i 
diritti degli utenti e degli abbonati non siano rispettati. Si 
dovrebbero applicare sanzioni ad ogni persona, sia essa soggetta al 
diritto pubblico o privato, che non ottemperi alle disposizioni 
nazionali adottate a norma della presente direttiva.</p><p>(48) Nel 
campo di applicazione della presente direttiva è opportuno ricorrere 
all'esperienza del "gruppo per la tutela delle persone fisiche con 
riguardo al trattamento dei dati personali", composto dai rappresentanti
 delle autorità nazionali di controllo degli Stati membri, istituito 
dall'articolo 29 della direttiva 95/46/CE.</p><p>(49) Allo scopo di 
agevolare l'osservanza della presente direttiva, sono necessarie alcune 
disposizioni specifiche per il trattamento dei dati già in corso alla 
data di entrata in vigore delle disposizioni nazionali emanate in 
attuazione alla presente direttiva,</p><p>HANNO ADOTTATO LA PRESENTE DIRETTIVA:</p><p></p><p>Articolo 1</p><p>Finalità e campo d'applicazione</p><p>1.
 La presente direttiva armonizza le disposizioni degli Stati membri 
necessarie per assicurare un livello equivalente di tutela dei diritti e
 delle libertà fondamentali, in particolare del diritto alla vita 
privata, con riguardo al trattamento dei dati personali nel settore 
delle comunicazioni elettroniche e per assicurare la libera circolazione
 di tali dati e delle apparecchiature e dei servizi di comunicazione 
elettronica all'interno della Comunità.</p><p>2. Ai fini di cui al 
paragrafo 1, le disposizioni della presente direttiva precisano e 
integrano la direttiva 95/46/CE. Esse prevedono inoltre la tutela dei 
legittimi interessi degli abbonati che sono persone giuridiche.</p><p>3.
 La presente direttiva non si applica alle attività che esulano dal 
campo di applicazione del trattato che istituisce la Comunità europea, 
quali quelle disciplinate dai titoli V e VI del trattato sull'Unione 
europea né, comunque, alle attività riguardanti la sicurezza pubblica, 
la difesa, la sicurezza dello Stato (compreso il benessere economico 
dello Stato ove le attività siano connesse a questioni di sicurezza 
dello Stato) o alle attività dello Stato in settori che rientrano nel 
diritto penale.</p><p></p><p>Articolo 2</p><p>Definizioni</p><p>Salvo 
diversa disposizione, ai fini della presente direttiva si applicano le 
definizioni di cui alla direttiva 95/46/CE e alla direttiva 2002/21/CE 
del Parlamento europeo e del Consiglio, del 7 marzo 2002, che istituisce
 un quadro normativo comune per le reti e i servizi di comunicazione 
elettronica (direttiva quadro)(8).</p><p>Si applicano inoltre le seguenti definizioni:</p><p>a)
 "utente": qualsiasi persona fisica che utilizzi un servizio di 
comunicazione elettronica accessibile al pubblico, per motivi privati o 
commerciali, senza esservi necessariamente abbonata;</p><p>b) "dati 
relativi al traffico": qualsiasi dato sottoposto a trattamento ai fini 
della trasmissione di una comunicazione su una rete di comunicazione 
elettronica o della relativa fatturazione;</p><p>c) "dati relativi 
all'ubicazione": ogni dato trattato in una rete di comunicazione 
elettronica che indichi la posizione geografica dell'apparecchiatura 
terminale dell'utente di un servizio di comunicazione elettronica 
accessibile al pubblico;</p><p>d) "comunicazione": ogni informazione 
scambiata o trasmessa tra un numero finito di soggetti tramite un 
servizio di comunicazione elettronica accessibile al pubblico. Sono 
escluse le informazioni trasmesse, come parte di un servizio di 
radiodiffusione, al pubblico tramite una rete di comunicazione 
elettronica salvo quando le informazioni possono essere collegate 
all'abbonato o utente che riceve le informazioni che può essere 
identificato;</p><p>e) "chiamata": la connessione istituita da un 
servizio telefonico accessibile al pubblico che consente la 
comunicazione bidirezionale in tempo reale;</p><p>f) "consenso" dell'utente o dell'abbonato: corrisponde al consenso della persona interessata di cui alla direttiva 95/46/CE;</p><p>g)
 "servizio a valore aggiunto": il servizio che richiede il trattamento 
dei dati relativi al traffico o dei dati relativi all'ubicazione diversi
 dai dati relativi al traffico, oltre a quanto è necessario per la 
trasmissione di una comunicazione o della relativa fatturazione;</p><p>h)
 "posta elettronica": messaggi contenenti testi, voci, suoni o immagini 
trasmessi attraverso una rete pubblica di comunicazione, che possono 
essere archiviati in rete o nell'apparecchiatura terminale ricevente 
fino a che il ricevente non ne ha preso conoscenza.</p><p></p><p>Articolo 3</p><p>Servizi interessati</p><p>1.
 La presente direttiva si applica al trattamento dei dati personali 
connesso alla fornitura di servizi di comunicazione elettronica 
accessibili al pubblico su reti pubbliche di comunicazione nella 
Comunità.</p><p>2. Gli articoli 8, 10 e 11 si applicano alle linee di 
abbonati collegate a centrali telefoniche digitali e, qualora sia 
tecnicamente possibile e non richieda un onere economico sproporzionato,
 alle linee di abbonati collegate a centrali telefoniche analogiche.</p><p>3.
 Gli Stati membri notificano alla Commissione i casi in cui l'osservanza
 delle prescrizioni di cui agli articoli 8, 10 e 11 risulti tecnicamente
 impossibile o richieda un onere economico sproporzionato.</p><p></p><p>Articolo 4</p><p>Sicurezza</p><p>1.
 Il fornitore di un servizio di comunicazione elettronica accessibile al
 pubblico deve prendere appropriate misure tecniche e organizzative per 
salvaguardare la sicurezza dei suoi servizi, se necessario 
congiuntamente con il fornitore della rete pubblica di comunicazione per
 quanto riguarda la sicurezza della rete. Tenuto conto delle attuali 
conoscenze in materia e dei loro costi di realizzazione, dette misure 
assicurano un livello di sicurezza adeguato al rischio esistente.</p><p>2.
 Nel caso in cui esista un particolare rischio di violazione della 
sicurezza della rete, il fornitore di un servizio di comunicazione 
elettronica accessibile al pubblico ha l'obbligo di informarne gli 
abbonati indicando, qualora il rischio sia al di fuori del campo di 
applicazione delle misure che devono essere prese dal fornitore di 
servizio, tutti i possibili rimedi, compresi i relativi costi 
presumibili.</p><p></p><p>Articolo 5</p><p>Riservatezza delle comunicazioni</p><p>1.
 Gli Stati membri assicurano, mediante disposizioni di legge nazionali, 
la riservatezza delle comunicazioni effettuate tramite la rete pubblica 
di comunicazione e i servizi di comunicazione elettronica accessibili al
 pubblico, nonché dei relativi dati sul traffico. In particolare essi 
vietano l'ascolto, la captazione, la memorizzazione e altre forme di 
intercettazione o di sorveglianza delle comunicazioni, e dei relativi 
dati sul traffico, ad opera di persone diverse dagli utenti, senza 
consenso di questi ultimi, eccetto quando sia autorizzato legalmente a 
norma dell'articolo 15, paragrafo 1. Questo paragrafo non impedisce la 
memorizzazione tecnica necessaria alla trasmissione della comunicazione 
fatto salvo il principio della riservatezza.</p><p>2. Il paragrafo 1 non
 pregiudica la registrazione legalmente autorizzata di comunicazioni e 
dei relativi dati sul traffico se effettuata nel quadro di legittime 
prassi commerciali allo scopo di fornire la prova di una transazione o 
di una qualsiasi altra comunicazione commerciale.</p><p>3. Gli Stati 
membri assicurano che l'uso di reti di comunicazione elettronica per 
archiviare informazioni o per avere accesso a informazioni archiviate 
nell'apparecchio terminale di un abbonato o di un utente sia consentito 
unicamente a condizione che l'abbonato o l'utente interessato sia stato 
informato in modo chiaro e completo, tra l'altro, sugli scopi del 
trattamento in conformità della direttiva 95/46/CE e che gli sia offerta
 la possibilità di rifiutare tale trattamento da parte del responsabile 
del trattamento. Ciò non impedisce l'eventuale memorizzazione tecnica o 
l'accesso al solo fine di effettuare o facilitare la trasmissione di una
 comunicazione su una rete di comunicazione elettronica, o nella misura 
strettamente necessaria a fornire un servizio della società 
dell'informazione esplicitamente richiesto dall'abbonato o dall'utente.</p><p></p><p>Articolo 6</p><p>Dati sul traffico</p><p>1.
 I dati sul traffico relativi agli abbonati ed agli utenti, trattati e 
memorizzati dal fornitore di una rete pubblica o di un servizio pubblico
 di comunicazione elettronica devono essere cancellati o resi anonimi 
quando non sono più necessari ai fini della trasmissione di una 
comunicazione, fatti salvi i paragrafi 2, 3 e 5 del presente articolo e 
l'articolo 15, paragrafo 1.</p><p>2. I dati relativi al traffico che 
risultano necessari ai fini della fatturazione per l'abbonato e dei 
pagamenti di interconnessione possono essere sottoposti a trattamento. 
Tale trattamento è consentito solo sino alla fine del periodo durante il
 quale può essere legalmente contestata la fattura o preteso il 
pagamento.</p><p>3. Ai fini della commercializzazione dei servizi di 
comunicazione elettronica o per la fornitura di servizi a valore 
aggiunto, il fornitore di un servizio di comunicazione elettronica 
accessibile al pubblico ha facoltà di sottoporre a trattamento i dati di
 cui al paragrafo 1 nella misura e per la durata necessaria per siffatti
 servizi, o per la commercializzazione, sempre che l'abbonato o l'utente
 a cui i dati si riferiscono abbia dato il proprio consenso. Gli 
abbonati o utenti hanno la possibilità di ritirare il loro consenso al 
trattamento dei dati relativi al traffico in qualsiasi momento.</p><p>4.
 Il fornitore dei servizi deve informare l'abbonato o l'utente sulla 
natura dei dati relativi al traffico che sono sottoposti a trattamento e
 sulla durata del trattamento ai fini enunciati al paragrafo 2 e, prima 
di ottenere il consenso, ai fini enunciati al paragrafo 3.</p><p>5. Il 
trattamento dei dati relativi al traffico ai sensi dei paragrafi da 1 a 4
 deve essere limitato alle persone che agiscono sotto l'autorità dei 
fornitori della rete pubblica di comunicazione elettronica e dei servizi
 di comunicazione elettronica accessibili al pubblico che si occupano 
della fatturazione o della gestione del traffico, delle indagini per 
conto dei clienti, dell'accertamento delle frodi, della 
commercializzazione dei servizi di comunicazione elettronica o della 
prestazione di servizi a valore aggiunto. Il trattamento deve essere 
limitato a quanto è strettamente necessario per lo svolgimento di tali 
attività.</p><p>6. I paragrafi 1, 2, 3 e 5 non pregiudicano la facoltà 
degli organismi competenti di ottenere i dati relativi al traffico in 
base alla normativa applicabile al fine della risoluzione delle 
controversie, in particolare di quelle attinenti all'interconnessione e 
alla fatturazione.</p><p></p><p>Articolo 7</p><p>Fatturazione dettagliata</p><p>1. Gli abbonati hanno diritto di ricevere fatture non dettagliate.</p><p>2.
 Gli Stati membri applicano norme nazionali per conciliare i diritti 
degli abbonati che ricevono fatture dettagliate con il diritto alla vita
 privata degli utenti chiamanti e degli abbonati chiamati, ad esempio 
garantendo che detti utenti e abbonati possano disporre, per le 
comunicazioni e per i pagamenti, di sufficienti modalità alternative che
 tutelino maggiormente la vita privata.</p><p></p><p>Articolo 8</p><p>Presentazione e restrizione dell'identificazione della linea chiamante e collegata</p><p>1.
 Qualora sia disponibile la presentazione dell'identificazione della 
linea chiamante, il fornitore dei servizi deve offrire all'utente 
chiamante la possibilità di impedire, mediante una funzione semplice e 
gratuitamente, la presentazione dell'identificazione della linea 
chiamante, chiamata per chiamata. L'abbonato chiamante deve avere tale 
possibilità linea per linea.</p><p>2. Qualora sia disponibile la 
presentazione dell'identificazione della linea chiamante, il fornitore 
di servizi deve offrire all'abbonato chiamato la possibilità, mediante 
una funzione semplice e gratuitamente, per ogni ragionevole utilizzo di 
tale funzione, di impedire la presentazione dell'identificazione delle 
chiamate entranti.</p><p>3. Qualora sia disponibile la presentazione 
dell'identificazione della linea chiamante e tale indicazione avvenga 
prima che la comunicazione sia stabilita, il fornitore di servizi deve 
offrire all'abbonato chiamato la possibilità, mediante una funzione 
semplice, di respingere le chiamate entranti se la presentazione 
dell'identificazione della linea chiamante è stata eliminata dall'utente
 o abbonato chiamante.</p><p>4. Qualora sia disponibile la presentazione
 dell'identificazione della linea collegata, il fornitore di servizi 
deve offrire all'abbonato chiamato la possibilità di impedire, mediante 
una funzione semplice e gratuitamente, la presentazione 
dell'identificazione della linea collegata all'utente chiamante.</p><p>5.
 Il paragrafo 1 si applica anche alle chiamate provenienti dalla 
Comunità e dirette verso paesi terzi. I paragrafi 2, 3 e 4 si applicano 
anche alle chiamate in entrata provenienti da paesi terzi.</p><p>6. Gli 
Stati membri assicurano che, qualora sia disponibile la presentazione 
dell'identificazione della linea chiamante o di quella collegata, il 
fornitore di servizi di comunicazione elettronica accessibili al 
pubblico informi quest'ultimo di tale possibilità e delle possibilità di
 cui ai paragrafi 1, 2, 3 e 4.</p><p></p><p>Articolo 9</p><p>Dati relativi all'ubicazione diversi dai dati relativi al traffico</p><p>1.
 Se i dati relativi all'ubicazione diversi dai dati relativi al 
traffico, relativi agli utenti o abbonati di reti pubbliche di 
comunicazione o servizi di comunicazione elettronica accessibili al 
pubblico possono essere sottoposti a trattamento, essi possono esserlo 
soltanto a condizione che siano stati resi anonimi o che l'utente o 
l'abbonato abbiano dato il loro consenso, e sempre nella misura e per la
 durata necessaria per la fornitura di un servizio a valore aggiunto. 
Prima di chiedere il loro consenso, il fornitore del servizio deve 
informare gli utenti e gli abbonati sulla natura dei dati relativi 
all'ubicazione diversi dai dati relativi al traffico che saranno 
sottoposti a trattamento, sugli scopi e sulla durata di quest'ultimo, 
nonché sull'eventualità che i dati siano trasmessi ad un terzo per la 
prestazione del servizio a valore aggiunto. Gli utenti e gli abbonati 
devono avere la possibilità di ritirare il loro consenso al trattamento 
dei dati relativi all'ubicazione diversi dai dati relativi al traffico 
in qualsiasi momento.</p><p>2. Se hanno dato il consenso al trattamento 
dei dati relativi all'ubicazione, diversi dai dati relativi al traffico,
 l'utente e l'abbonato devono continuare ad avere la possibilità di 
negare, in via temporanea, mediante una funzione semplice e 
gratuitamente, il trattamento di tali dati per ciascun collegamento alla
 rete o per ciascuna trasmissione di comunicazioni.</p><p>3. Il 
trattamento dei dati relativi all'ubicazione diversi dai dati relativi 
al traffico ai sensi di paragrafi 1 e 2 deve essere limitato alle 
persone che agiscono sotto l'autorità del fornitore della rete pubblica 
di telecomunicazione o del servizio di comunicazione elettronica 
accessibile al pubblico o del terzo che fornisce il servizio a valore 
aggiunto, e deve essere circoscritto a quanto è strettamente necessario 
per la fornitura di quest'ultimo.</p><p></p><p>Articolo 10</p><p>Deroghe</p><p>Gli
 Stati membri assicurano che esistano procedure trasparenti in base alle
 quali il fornitore di una rete pubblica di comunicazioni o di un 
servizio di comunicazione elettronica accessibile al pubblico:</p><p>a) 
possa annullare, in via temporanea, la soppressione della presentazione 
dell'identificazione della linea chiamante a richiesta di un abbonato 
che chieda la presentazione dell'identificazione di chiamate 
malintenzionate o importune. In tal caso, in base al diritto nazionale, i
 dati che identificano l'abbonato chiamante sono memorizzati e resi 
disponibili dal fornitore di una rete pubblica di comunicazioni e/o di 
un servizio di comunicazioni elettroniche accessibile al pubblico;</p><p>b)
 possa annullare la soppressione della presentazione 
dell'identificazione della linea chiamante e possa sottoporre a 
trattamento i dati relativi all'ubicazione, nonostante il rifiuto o il 
mancato consenso temporanei dell'abbonato o dell'utente, linea per 
linea, per gli organismi che trattano chiamate di emergenza, 
riconosciuti come tali da uno Stato membro, in particolare per le forze 
di polizia, i servizi di ambulanza e i vigili del fuoco, affinché questi
 possano reagire a tali chiamate.</p><p></p><p>Articolo 11</p><p>Trasferimento automatico della chiamata</p><p>Gli
 Stati membri provvedono affinché ciascun abbonato abbia la possibilità,
 gratuitamente e mediante una funzione semplice, di bloccare il 
trasferimento automatico delle chiamate verso il proprio terminale da 
parte di terzi.</p><p></p><p>Articolo 12</p><p>Elenchi di abbonati</p><p>1.
 Gli Stati membri assicurano che gli abbonati siano informati, 
gratuitamente e prima di essere inseriti nell'elenco, in merito agli 
scopi degli elenchi cartacei o elettronici a disposizione del pubblico o
 ottenibili attraverso i servizi che forniscono informazioni sugli 
elenchi, nei quali possono essere inclusi i loro dati personali, nonché 
in merito ad ogni ulteriore possibilità di utilizzo basata su funzioni 
di ricerca incorporate nelle versioni elettroniche degli elenchi stessi.</p><p>2.
 Gli Stati membri assicurano che gli abbonati abbiano la possibilità di 
decidere se i loro dati personali - e, nell'affermativa, quali - debbano
 essere riportati in un elenco pubblico, sempreché tali dati siano 
pertinenti per gli scopi dell'elenco dichiarati dal suo fornitore. Gli 
Stati membri provvedono affinché gli abbonati abbiano le possibilità di 
verificare, rettificare o ritirare tali dati. Il fatto che i dati non 
siano riportati in un elenco pubblico di abbonati la verifica, la 
correzione o il ritiro dei dati non devono comportare oneri.</p><p>3. 
Gli Stati membri possono disporre che sia chiesto il consenso ulteriore 
degli abbonati per tutti gli scopi di un elenco pubblico diversi dalla 
ricerca di dati su persone sulla base del loro nome e, ove necessario, 
di un numero minimo di altri elementi di identificazione.</p><p>4. I 
paragrafi 1 e 2 si applicano agli abbonati che siano persone fisiche. 
Gli Stati membri assicurano inoltre, nel quadro del diritto comunitario e
 della normativa nazionale applicabile, un'adeguata tutela degli 
interessi legittimi degli abbonati che non siano persone fisiche 
relativamente all'inclusione negli elenchi pubblici.</p><p></p><p>Articolo 13</p><p>Comunicazioni indesiderate</p><p>1.
 L'uso di sistemi automatizzati di chiamata senza intervento di un 
operatore (dispositivi automatici di chiamata), del telefax o della 
posta elettronica a fini di commercializzazione diretta è consentito 
soltanto nei confronti degli abbonati che abbiano espresso 
preliminarmente il loro consenso.</p><p>2. Fatto salvo il paragrafo 1, 
allorché una persona fisica o giuridica ottiene dai suoi clienti le 
coordinate elettroniche per la posta elettronica nel contesto della 
vendita di un prodotto o servizio ai sensi della direttiva 95/46/CE, la 
medesima persona fisica o giuridica può utilizzare tali coordinate 
elettroniche a scopi di commercializzazione diretta di propri analoghi 
prodotti o servizi, a condizione che ai clienti sia offerta in modo 
chiaro e distinto al momento della raccolta delle coordinate 
elettroniche e ad ogni messaggio la possibilità di opporsi, 
gratuitamente e in maniera agevole, all'uso di tali coordinate 
elettroniche qualora il cliente non abbia rifiutato inizialmente tale 
uso.</p><p>3. Gli Stati membri adottano le misure appropriate per 
garantire che, gratuitamente, le comunicazioni indesiderate a scopo di 
commercializzazione diretta, in casi diversi da quelli di cui ai 
paragrafi 1 e 2, non siano permesse se manca il consenso degli abbonati 
interessati oppure se gli abbonati esprimono il desiderio di non 
ricevere questo tipo di chiamate; la scelta tra queste due possibilità è
 effettuata dalla normativa nazionale.</p><p>4. In ogni caso, è vietata 
la prassi di inviare messaggi di posta elettronica a scopi di 
commercializzazione diretta camuffando o celando l'identità del mittente
 da parte del quale la comunicazione è effettuata, o senza fornire un 
indirizzo valido cui il destinatario possa inviare una richiesta di 
cessazione di tali comunicazioni.</p><p>5. Le disposizioni di cui ai 
paragrafi 1 e 3 si applicano agli abbonati che siano persone fisiche. 
Gli Stati membri garantiscono inoltre, nel quadro del diritto 
comunitario e della normativa nazionale applicabile, un'adeguata tutela 
degli interessi legittimi degli abbonati che non siano persone fisiche 
relativamente alle comunicazioni indesiderate.</p><p></p><p>Articolo 14</p><p>Caratteristiche tecniche e normalizzazione</p><p>1.
 Salvo quanto disposto nei paragrafi 2 e 3, nell'attuare le disposizioni
 della presente direttiva gli Stati membri assicurano che non siano 
imposti, per i terminali o altre apparecchiature di comunicazione 
elettronica, norme inderogabili relative a caratteristiche tecniche 
specifiche che possano ostacolare l'immissione sul mercato e la libera 
circolazione di tali apparecchiature tra i vari Stati membri e al loro 
interno.</p><p>2. Qualora talune disposizioni della presente direttiva 
possano essere attuate soltanto attraverso la prescrizione di 
caratteristiche tecniche specifiche per le reti di comunicazione 
elettronica, gli Stati membri informano la Commissione secondo le 
procedure di cui alla direttiva 98/34/CE del Parlamento europeo e del 
Consiglio, del 22 giugno 1998, che prevede una procedura di informazione
 nel settore delle norme e delle regolamentazioni tecniche e delle 
regole relative ai servizi della società dell'informazione(9).</p><p>3. 
All'occorrenza, possono essere adottate misure dirette a garantire che 
le apparecchiature terminali siano costruite in maniera compatibile con 
il diritto degli utenti di tutelare e controllare l'uso dei loro dati 
personali in conformità della direttiva 1999/5/CE e della decisione 
87/95/CEE del Consiglio, del 22 dicembre 1986, relativa alla 
normalizzazione nel settore delle tecnologie dell'informazione delle 
telecomunicazioni(10).</p><p></p><p>Articolo 15</p><p>Applicazione di alcune disposizioni della direttiva 95/46/CE</p><p>1.
 Gli Stati membri possono adottare disposizioni legislative volte a 
limitare i diritti e gli obblighi di cui agli articoli 5 e 6, 
all'articolo 8, paragrafi da 1 a 4, e all'articolo 9 della presente 
direttiva, qualora tale restrizione costituisca, ai sensi dell'articolo 
13, paragrafo 1, della direttiva 95/46/CE, una misura necessaria, 
opportuna e proporzionata all'interno di una società democratica per la 
salvaguardia della sicurezza nazionale (cioè della sicurezza dello 
Stato), della difesa, della sicurezza pubblica; e la prevenzione, 
ricerca, accertamento e perseguimento dei reati, ovvero dell'uso non 
autorizzato del sistema di comunicazione elettronica. A tal fine gli 
Stati membri possono tra l'altro adottare misure legislative le quali 
prevedano che i dati siano conservati per un periodo di tempo limitato 
per i motivi enunciati nel presente paragrafo. Tutte le misure di cui al
 presente paragrafo sono conformi ai principi generali del diritto 
comunitario, compresi quelli di cui all'articolo 6, paragrafi 1 e 2, del
 trattato sull'Unione europea.</p><p>2. Le disposizioni del capo III 
della direttiva 95/46/CE relative ai ricorsi giurisdizionali, alle 
responsabilità e alle sanzioni si applicano relativamente alle 
disposizioni nazionali adottate in base alla presente direttiva e con 
riguardo ai diritti individuali risultanti dalla stessa.</p><p>3. Il 
gruppo per la tutela delle persone con riguardo al trattamento dei dati 
personali, istituito dall'articolo 29 della direttiva 95/46/CE, svolge i
 compiti di cui all'articolo 30 della direttiva stessa anche per quanto 
concerne materie disciplinate dalla presente direttiva, segnatamente la 
tutela dei diritti e delle libertà fondamentali e degli interessi 
legittimi nel settore delle comunicazioni elettroniche.</p><p></p><p>Articolo 16</p><p>Disposizioni transitorie</p><p>1.
 L'articolo 12 non si applica agli elenchi già prodotti o immessi sul 
mercato su supporto cartaceo o elettronico off-line prima dell'entrata 
in vigore delle disposizioni nazionali adottate in forza della presente 
direttiva.</p><p>2. Se i dati personali degli abbonati a servizi 
pubblici fissi o mobili di telefonia vocale sono stati inseriti in un 
elenco pubblico degli abbonati in conformità con le disposizioni della 
direttiva 95/46/CE e dell'articolo 11 della direttiva 97/66/CE prima 
dell'entrata in vigore delle disposizioni nazionali adottate 
conformemente alla presente direttiva, i dati personali di tali abbonati
 possono restare inseriti in tale elenco pubblico cartaceo o 
elettronico, comprese le versioni con funzioni di ricerca inverse, salvo
 altrimenti da essi comunicato dopo essere stati pienamente informati 
degli scopi e delle possibilità in conformità con l'articolo 12 della 
presente direttiva.</p><p></p><p>Articolo 17</p><p>Attuazione della direttiva</p><p>1.
 Gli Stati membri mettono in vigore le disposizioni necessarie per 
conformarsi alla presente direttiva entro il 31 ottobre 2003. Essi ne 
informano immediatamente la Commissione.</p><p>Quando gli Stati membri 
adottano tali disposizioni, queste contengono un riferimento alla 
presente direttiva o sono corredate da un siffatto riferimento all'atto 
della loro pubblicazione ufficiale. Le modalità di tale riferimento sono
 decise dagli Stati membri.</p><p>2. Gli Stati membri comunicano alla 
Commissione il testo delle disposizioni di diritto interno che essi 
adottano nel settore disciplinato dalla presente direttiva, nonché ogni 
loro successiva modificazione ed integrazione.</p><p></p><p>Articolo 18</p><p>Riesame</p><p>La
 Commissione presenta al Parlamento europeo e al Consiglio, non oltre 
tre anni dalla data di cui all'articolo 17, paragrafo 1, una relazione 
sull'applicazione della presente direttiva e il relativo impatto sugli 
operatori economici e suoi consumatori, in particolare per quanto 
riguarda le disposizioni sulle comunicazioni indesiderate, tenendo conto
 dell'ambiente internazionale. A tale fine, la Commissione può chiedere 
agli Stati membri informazioni che saranno fornite senza ritardi 
ingiustificati. Ove opportuno, la Commissione presenta proposte di 
modifica della presente direttiva, tenendo conto dei risultati di detta 
relazione, di ogni modifica del settore e di ogni altra proposta che 
ritenga necessaria per migliorare l'efficacia della presente direttiva.</p><p></p><p>Articolo 19</p><p>Abrogazione</p><p>La direttiva 97/66/CE è abrogata con efficacia a decorrere dalla data di applicazione di cui all'articolo 17, paragrafo 1.</p><p>I riferimenti alla direttiva abrogata si intendono fatti alla presente direttiva.</p><p></p><p>Articolo 20</p><p>Entrata in vigore</p><p>La presente direttiva entra in vigore il giorno della pubblicazione nella Gazzetta ufficiale delle Comunità europee.</p><p></p><p>Articolo 21</p><p>Destinatari</p><p>Gli Stati membri sono destinatari della presente direttiva.</p><p></p><p>Fatto a Bruxelles, addì 12 luglio 2002.</p><p></p><p>Per il Parlamento europeo</p><p>Il Presidente</p><p>P. Cox</p><p></p><p>Per il Consiglio</p><p>Il Presidente</p><p>T. Pedersen</p><p></p><p>(1) GU C 365 E del 19.12.2000, pag. 223.</p><p>(2) GU C 123 del 25.4.2001, pag. 53.</p><p>(3)
 Parere del Parlamento europeo del 13 novembre 2001 (non ancora 
pubblicato nella Gazzetta ufficiale), posizione comune del Consiglio del
 28 gennaio 2002 (GU C 113 E del 14.5.2002, pag. 39) e decisione del 
Parlamento europeo del 30 maggio 2002 (non ancora pubblicata nella 
Gazzetta ufficiale). Decisione del Consiglio del 25 giugno 2002.</p><p>(4) GU L 281 del 23.11.1995, pag. 31.</p><p>(5) GU L 24 del 30.1.1998, pag. 1.</p><p>(6) GU L 178 del 17.7.2000, pag. 1.</p><p>(7) GU L 91 del 7.4.1999, pag. 10.</p><p>(8) GU L 108 del 24.4.2002, pag. 33.</p><p>(9) GU L 204 del 21.7.1998, pag. 37. Direttiva modificata dalla direttiva 98/48/CE (GU L 217 del 5.8.1998, pag. 18).</p><p>(10) GU L 36 del 7.2.1987, pag. 31. Decisione modificata da ultimo dall'atto di adesione del 1994.</p><p> </p>

<p></p>
</div>
</body></html>